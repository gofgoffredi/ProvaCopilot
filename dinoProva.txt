
Capitolo 1 - Introduzione al trasporto


Indice
1 INTRODUZIONE ................................................................................................................................................. 3
2 SISTEMI RADIO .................................................................................................................................................. 4
3 COMUNICAZIONI SATELLITARI ........................................................................................................................... 6
4 COMUNICAZIONI IN FIBRA OTTICA .................................................................................................................... 9
5 COMUNICAZIONE SU CAVI COASSIALI ..............................................................................................................11
BIBLIOGRAFIA ............................................................................................................................................................13

1 Introduzione
Una rete di telecomunicazione è costituita da apparecchiature utente, nodi di
commutazione e collegamenti di trasmissione. Le reti di trasporto utilizzano prevalentemente
quattro tecnologie per trasmettere i segnali da un nodo di commutazione ad un altro:
 Sistemi Radio (inclusi i collegamenti satellitari)
 Fibre ottiche
 Cavi coassiali
 Doppini
I collegamenti radio sono fondamentali per il collegamento di tutti i dispositivi mobili e sono
ancora ampiamente utilizzati per il broadcast video sia terrestre che satellitare. Le fibre ottiche
stanno progressivamente sostituendo i cavi coassiali, mentre il doppino è ancora il mezzo più
diffuso per il collegamento delle utenze domestiche alle reti di accesso.

2 Sistemi radio
I sistemi radio possono variare significativamente per dimensione, capacità, raggio
d’azione e frequenze di funzionamento. I sistemi radio in grado di supportare trasmissioni ad alta
capacità sono i sistemi “a vista” (Line-of-sight - LOS), dove il percorso ottico fra il dispositivo
trasmettitore ed il ricevitore è in linea retta (Figura 1), e i sistemi satellitari, che possono essere visti
come un’estensione via satellite dei sistemi LOS terrestri.
Figura 1. Principio della trasmissione a vista (Line of sight – LOS)
A differenza dei mezzi di trasmissione cablati come cavi coassiali e fibre ottiche, il mezzo
radio mostra una significativa variabilità nelle prestazioni. Un’altra differenza significativa tra mezzi
cablati e mezzi radio consiste nel fatto che mentre per l’utilizzo di mezzi cablati spesso si rende
necessaria la concessione di un diritto di passo, lo spettro a radio-frequenza non è soggetto a diritti
di passo ma trattandosi di un mezzo condiviso il suo utilizzo richiede in molti casi la concessione di
una licenza.


Applicazioni IoT
Radio e
TV
su licenza
Utilizzo
ristretto
sotto licenza
Nuove e future
applicazioni
Servizi cellulari
voce e dati
Utilizzo libero senza
licenza
(nel rispetto degli
altri utenti)
Figura 2. Esempi di bande utilizzabili su licenza nello spettro a radio-frequenza


Tipicamente i sistemi radio offrono una banda di informazione disponibile intorno a una
frequenza di riferimento. Ad esempio nelle bande intorno a 4 e 6 GHz, la banda disponibile è di
circa 500MHz, suddivisa in segmenti da 20 e 30 MHz per ciascuna sottoportante.

Figura 3. Classificazione dello spettro a radio-frequenza


Esistono vari motivi per scegliere di utilizzare il mezzo radio piuttosto che un mezzo cablato: il
principale è naturalmente la mobilità. Tra gli altri fattori principali troviamo:
• Economicità rispetto a soluzioni in fibra ottica
• Nessuna necessità di disporre di un diritto di passo
• Minore vulnerabilità ad atti di vandalismo
• Immunità da “tagli accidentali”
• Maggiore facilità di installazione su terreni impervi
• Maggiore praticità in aree densamente urbanizzate
• Installazione come soluzione di backup per collegamenti in fibra


3 Comunicazioni satellitari
Le comunicazioni via satellite sono un'estensione della tecnologia a microonde LOS. Il
satellite deve dunque trovarsi entro la linea di vista di ciascun terminale situato sulla terra. Rispetto
ai collegamenti LOS terrestri, nei collegamenti satellitari i segnali ricevuti sono significativamente più
deboli, e dunque più sensibili a problemi legati al rumore.

Figura 4. Collegamento di due stazioni di terra tramite satellite

Le comunicazioni via satellite rappresentano un altro metodo per estendere le reti digitali di
comunicazione e possono essere usate come qualsiasi altro canale digitale per la telefonia, dati,
Internet e video.
La maggior parte dei transponder satellitari attualmente presenti sono utilizzati per fornire
servizi video di intrattenimento al pubblico e per la interconnettività di operatori privati.
Per quanto riguarda le capacità di elaborazione, possiamo distinguere due macrocategorie
di satellite:
• Bent pipe: semplici ripetitori RF (rappresentano la maggior parte dei satelliti commerciali di
comunicazione attualmente utilizzati).
• Processing satellite: esegue operazioni quali demodulazione e rigenerazione del segnale
digitale ricevuto, decodifica e ricodifica dei flussi digitali, commutazione incrociata verso
altri satelliti.

Tra le possibili orbite satellitari la più importante è sicuramente l’orbita geostazionaria
(Geostationary Earth Orbit - GEO). L’orbita GEO è un'orbita circolare ed equatoriale situata ad una
altezza tale che il periodo di rivoluzione di un satellite che la percorre coincide con il periodo di
rotazione della Terra. Non per tutti i pianeti esiste un'orbita stazionaria in quanto la loro velocità di
rotazione può richiedere che il satellite stia in un'orbita troppo vicina oppure troppo lontana per
essere stabile. Per la terra, quest’orbita si trova ad un’altezza di circa 36000 km sopra la superficie
terrestre. La particolarità dei satelliti GEO risiede nel fatto che per un osservatore sulla Terra un
satellite orbitante sull’orbita geostazionaria appare fermo in cielo poiché ruota alla stessa velocità
angolare della Terra. Questo riduce anche la complessità della stazione di terra perché non è
necessario un inseguimento costante del satellite (tracking).

Figura 5. Orbita geostazionaria

I collegamenti via satellite presentano alcune criticità che vanno considerate in fase di
progettazione del collegamento; un primo problema riguarda la latenza della comunicazione.
Data la lunghezza del collegamento, il tempo necessario al segnale radio per percorre la distanza
tra una stazione di terra e un satellite è sensibilmente superiore a quello dei sistemi terrestri
convenzionali. Ad esempio, nel caso di satelliti GEO è dell'ordine di 250 ms. Il ritardo di andata e
ritorno sarà pertanto 2 × 250 = 500 msec. Questo può causare problemi sui collegamenti telefonici
(fastidiosi ritardi) ma anche influire su determinati collegamenti dati a causa dei timeout presenti
nei protocolli a pacchetto. Anche l’attenuazione di spazio libero è considerevolmente maggiore di
quanto visto nei sistemi LOS terrestri. Mentre sui collegamenti terrestri si può arrivare fino a 145 dB,
nel caso di un satellite GEO operante su una portante di 4.2 GHz l’attenuazione di spazio libero è
pari a 196 dB e aumenta fino 199dB a a 6 GHz e 207dB a 14 GHz. Questo problema affligge
relativamente i collegamenti da terra a satellite, dove possono essere utilizzati trasmettitori ad alta
potenza e antenne ad altissimo guadagno, mentre è molto più critico sul collegamento in
downlink da satellite a terra, dove il collegamento è limitato in potenza per due motivi: il primo è
legato alla condivisione delle bande di trasmissione con sistemi terrestri (come la banda a 4 GHz)
per i quali va garantita l’assenza di interferenze; il secondo è intrinseco al funzionamento del
satellite stesso, che può ricavare energia solo da pannelli solari la cui estensione non può essere
arbitrariamente grande. Ne risulta che per i collegamenti in downlink, da satellite a terra, i livelli di
segnale ricevuti saranno molto inferiori rispetto ai collegamenti radio tererstri, fino a -150 dBW. Un
altro problema è rappresentato dall'affollamento dell’orbita equatoriale geostazionaria. Il gran
numero di satelliti geostazionari presenti sta causando nel tempo un aumento delle interferenze da
un sistema satellitare ad un altro. Questo è particolarmente vero per i sistemi che impiegano
antenne piccole alle stazioni di terra che sono meno direttive e hanno ampiezze di raggio
maggiori. Le bande di frequenza più indicate per le comunicazione satellitari commerciali sono
nello spettro 1000-10.000 MHz. Tra i principali vantaggi nell’operare a queste frequenze troviamo:
• Minore assorbimento atmosferico rispetto alle frequenze più alte
• L’attenuazione dovuta alla pioggia non è significativa
• Minore rumore, sia galattico che dovuto all’uomo
• La disponibilità di una tecnologia consolidata
• Attenuazione di spazio libero inferiore rispetto alle frequenze più alte
Al di sopra dei 10 GHz l’attenuazione dovuta alle precipitazioni e altri fenomeni di
assorbimento e scattering dovuti a umidità e altri gas atmosferici devono essere presi in
considerazione.

4 Comunicazioni in fibra ottica
L’utilizzo della fibra ottica come mezzo di trasmissione offre vantaggi significativi:
• La sua larghezza di banda è "illimitata" rispetto ad altri mezzi trasmissivi.
• Offre una bassissima attenuazione (fino a 0.2 dB/km).
• Nella maggior parte dei casi non richiede equalizzazione (le tecnologie più recenti la
stanno introducendo per aumentare ulteriormente le prestazioni).
• La distanza tra ripetitori dell'ordine di 10-100 volte maggiore rispetto al caso del cavo
coassiale.
• La trasmissione è immune da interferenze elettromagnetiche.
• Maggiore sicurezza delle comunicazioni (difficoltà di intercettazione).
• Un upgrade di sistema richiede tipicamente solo la sostituzione degli apparati elettro/ottici
e non del mezzo trasmissivo.

Figura 6. Esempi di cavi in fibra ottica per brevissime distanze (sinistra) e collegamenti transoceanici
(destra)

La trasmissione in fibra ottica viene utilizzata per lunghezze di collegamento da pochi metri
fino a collegamenti transoceanici, come mostrato in Figura 6. Tutti i cavi transoceanici attualmente
installati sono basati su fibre ottiche. Tipicamente la posizione dei segnali ottici nello spettro

elettromagnetico viene solitamente indicata in lunghezza d'onda piuttosto che in frequenza
(Figura 7).

Figura 7. Spettro elettromagnetico. La regione di interesse per le comunicazioni in fibra
ottica è situata nell’infrarosso vicino, tra gli 800nm e i 1600nm

Storicamente le bande ottiche principali sono tre: 800 nm, 1300 nm e 1550 nm. La ragione di
questa scelta è dovuta al fatto che l’attenuazione della fibra è particolarmente bassa in queste
regioni (Figura 8) e naturalmente dalla disponibilità di dispositivi elettro-ottici (sorgenti ottiche,
fotorivelatori,etc..) operanti a queste lunghezze d’onda.

Figura 8. Profilo di attenuazione della fibra ottica. Sono evidenziate le tre finestre utilizzate per le
comunicazioni: 800nm, 1300nm e 1550nm.

5 Comunicazione su cavi coassiali
L'impiego dei cavi coassiali negli impianti di telecomunicazione è al giorno d’oggi obsoleto,
con alcune eccezioni:
• Impianti di ricezione dei segnali televisivi (DVB-T o DVB-S)
• Come linea di trasmissione RF per brevi distanze
In alcune installazioni aziendali viene spesso sostituito con doppino intrecciato di alta
qualità (ad esempio collegamenti ethernet fino a 1Gbit/s) o con fibra ottica. Per collegamenti a
lunga distanza le soluzioni in fibra ottica sono ampiamente superiori in quasi ogni aspetto. Un cavo
coassiale è una semplice linea di trasmissione composta da un conduttore interno circondato da
un conduttore esterno collegato a massa, mantenuti in una configurazione concentrica da un
mezzo dielettrico. Il dielettrico può essere di molti tipi diversi: polietilene o polivinilcloruro, schiuma,
aria, gas. In questi ultimi due casi il conduttore centrale viene tenuto in posizione da distanziatori o
dischi.

Figura 9. Schema ed esempi di cavi coassiali

Storicamente, i sistemi di cavi coassiali trasportavano configurazioni FDM di grandi
dimensioni, oltre 10.000 canali voce per cavo. In molti paesi i sistemi per le TV via cavo utilizzano
cavi singoli per trasmissioni con larghezza di banda superiore a 750 MHz. Dove possibile, i sistemi su
cavo coassiale sono stati scelti in passato come alternativa ai collegamenti radio analogici LOS e
spesso sono stati preferiti a causa di una minore rumorosità.

Le dimensioni tipiche dei cavi coassiali (sezione) sono:
Dimensioni (mm) b/a
1.2/2.44 (piccolo)
2.6/9.5 (normale)
dove la frazione esprime il rapporto tra diametro esterno del conduttore interno (2a) e il
diametro interno del conduttore esterno (2b). Questo rapporto gioca un ruolo importante
nell’attenuazione del cavo: l’attenuazione del cavo coassiale è data infatti da

alfa=2.12 per 10 elevato a -5 per ((radice quadrata di f per (1/a + 1/b)) / log (b/a))

Come si può notare, l’attenuazione è funzione della radice quadrata della frequenza e
aumenta rapidamente all'aumentare della frequenza. Un rapporto b / a = 3.6 fornisce la minima
attenuazione. La dipendenza dell’attenuazione dalla frequenza può essere compensata facendo
ricorso all’uso di equalizzatori, che permette di appiattire le curve di risposta in frequenza a scapito
di alcune perdite aggiuntive.
Il rapporto tra i diametri dei conduttori interno ed esterno influisce anche sull'impedenza
caratteristica del cavo coassiale. Nel caso di aria come dielettrico tra i due conduttori l’impedenza
caratteristica è:

Z pedice 0 = log (b/a)


Per b / a = 3.6 (rapporto che consente la minima attenuazione), l’impedenza caratteristica
nel caso si utilizzi l’aria come dielettrico risulta Z0 = 77Ω. L'uso di un dielettrico diverso dall'aria riduce
l’impedenza caratteristica. Il valore tipico di impedenza caratteristica per i cavi coassiali più diffusi
in commercio è 75Ω.
2a 2b
Figura 10. Sezione di un cavo
coassiale e diametri interni

Bibliografia
 A. B. Carlsson, Communication Systems, McGraw-Hill Book Company, 1986.
 Freeman, Roger L., Fundamentals of Telecommunications, 2nd ed. Wiley-
Interscience, 2005.


################################################################################################à


Capitolo 2 - Trasmissione radio

Indice
1 INTRODUZIONE ................................................................................................................................................. 3
2 LINEA DI VISTA .................................................................................................................................................. 4
3 BUDGET DI COLLEGAMENTO ............................................................................................................................. 7
4 FADING .............................................................................................................................................................10
BIBLIOGRAFIA ............................................................................................................................................................12


1 Introduzione
Le trasmissioni radio sono una risorsa fondamentale per il trasferimento delle informazioni sia
su brevi che su lunghe distanze. Tipicamente i sistemi a più alta capacità di trasmissione lavorano in
linea di vista e hanno una copertura che può arrivare anche a diverse decine di km. In fase di
progettazione di un collegamento radio, il dimensionamento dei principali parametri di sistema è
effettuato attraverso l’analisi del budget di collegamento, che permette ad esempio di scegliere i
valori opportuni per le potenze di trasmissione, guadagni di antenna, cifra di rumore del ricevitore.
Anche il fading gioca un ruolo importante ed è necessario adottare misure opportune per ridurne
l’impatto sulle prestazioni.

2 Linea di vista
I sistemi a “linea di vista” (Line-of-sight - LOS) sono un esempio classico di sistema radio,
dove il percorso ottico fra il dispositivo trasmettitore ed il ricevitore è in linea retta (Figura 1). I sistemi
a "linea di vista" sono utilizzati per la trasmissione di segnali radio con frequenze che spaziano da
circa 150 MHz fino a decine di GHz.

Figura 1. Principio della trasmissione a vista (Line of sight – LOS)

I collegamenti possono avere lunghezze anche di diverse decine di km a seconda della
topologia del terreno. La lunghezza del collegamento è funzione anche dell'altezza dell’antenna:
maggiore è l'altezza dell’antenna, maggiore è la distanza che può essere coperta. In assenza di
ostacoli quali montagne, edifici o terreno con particolari pendenze, la distanza ultima del
collegamento è limitata dall'orizzonte. Assumendo ragionevolmente che l’altezza h dell’antenna
sia molto minore del raggio terrestre si può usare la formula approssimata: 

Dkm = 3.57 per radice quadrata di h

dove Dkm è espresso in km e h è espresso in m. Nella maggior parte dei casi le onde radio
tendono a incurvarsi verso la terra a causa del gradiente dell’indice di rifrazione dell’aria. Esiste
dunque una differenza tra la distanza ottica dall'orizzonte e la distanza radio dall’orizzonte (Figura
2), soprattutto in zone pianeggianti dove le onde superarono l’orizzonte ottico raggiungendo
quello che è definito l’orizzonte radio.



Figura 2. Esempio di incurvatura delle onde radio e differenza tra orizzonte ottico e orizzonte radio.

In fase di progettazione per tener conto di questo fenomeno si applica un fattore correttivo
alla misura del raggio terrestre ottenendo la formula approssimata: 

Dkm = 4.13 per radice quadrata di h

Tabella 1. Valori approssimati dell’orizzonte radio per diverse altezze di antenna
h D
10m 13km
100m 41km
1000m 131km

Il progetto di un collegamento LOS a microonde implica 5 fasi principali:
1) Stabilire i requisiti in termini di prestazioni
2) Scelta del sito di installazione e preparazione di un profilo di collegamento per
determinare l’altezza dell’antenna
3) Analisi del budget di collegamento (link budget) per dimensionare gli apparati in
modo da rispettare i requisiti di prestazioni
4) Ispezione fisica dei siti e dei percorsi di collegamento
5) Installazione degli apparati e test del sistema
Per quanto riguarda i requisiti di prestazioni, le voci principali riguardano i valori di bit rate
(ovvero la velocità di informazione del sistema), il rapporto segnale/rumore (ovvero la qualità del

segnale ricevuto), il rapporto segnale/interferenza in caso di disturbi provenienti da altri canali, il
tasso di errore richiesto (BER) e il tempo di indisponibilità o di fuori servizio (ovvero il tempo in cui il
tasso di errore può superare il valore di soglia prefissato, es. Prob (BER>10-3) ).
La scelta dei siti di installazione delle antenne prevede una prima selezione dei siti su
mappe topografiche. Vengono qui identificati i due terminali di inizio e fine collegamento,
eventuali ripetitori di segnale (se necessario) e nodi intermedi per add/drop di canali.


MUX/DEMUX

RIPETITORE

RIPETITORE
MUX/DEMUX

MUX/
DEMUX
Figura 3. Schema funzionale di un collegamento radio


3 Budget di collegamento
Il Budget di collegamento (link budget) viene utilizzato per dimensionare il collegamento e
stabilire parametri operativi come la potenza del trasmettitore di uscita, l’apertura dell'antenna
parabolica, la cifra di rumore del ricevitore. Questi parametri vengono scelti in funzione della
potenza necessaria all’amplificatore di ricezione (LNA) e altri parametri quali il tipo di modulazione,
la BER desiderata e la velocità di modulazione. I parametri principali di un budget di collegamento
per un sistema radio sono l’EIRP (effective isotropically radiated power) all’antenna di trasmissione,
l’attenuazione di spazio libero (perdita di collegamento tra antenna trasmittente e antenna
ricevente) e il guadagno dell’antenna di ricezione al netto dell’attenuazione della linea di
trasmissione tra antenna e LNA (Low Noise Amplifier) del ricevitore.
Le antenne direttive (Figura 4) offrono un guadagno considerevole rispetto alle antenne
isotropiche. Il guadagno di una antenna direttiva a microonde rispetto a quella isotropica dipende
dal diametro della parabola. Guadagni tipici con dimensioni contenute raggiungono valori intorno
ai 30dB.


Figura 4. Esempio di antenna direttiva

Le prestazioni ottenibili al ricevitore possono essere direttamente correlate con il livello di
segnale al primo stadio attivo del ricevitore (LNA) e con le caratteristiche di rumore del ricevitore.
L'RSL (receive signal level) è il livello di potenza del segnale ricevuto all'ingresso del LNA o, in sua
assenza, del mixer del ricevitore.


Lo schema a blocchi di un tipico ricevitore a radiofrequenza LOS è riportato in Figura 5: il
segnale in arrivo dall'antenna è amplificato dall'LNA e quindi inviato al downconverter, che
trasferisce il segnale alla frequenza intermedia IF, spesso 70 MHz. L'IF viene amplificato e quindi
inviato al demodulatore.


LNA
DOWNCONVERTER
AMPLIFICATORE
IF
DEMODULATORE
OSCILLATORE
LOCALE
Figura 5. Schema a blocchi semplificato di un ricevitore a radiofrequenza


L'uscita del demodulatore è il flusso di bit seriale che, in assenza di errori, costituisce una
replica esatta del flusso di bit seriale in ingresso al trasmettitore. Una volta noto il RSL richiesto, il
passo successivo nell'analisi del budget di collegamento consiste nel calcolare l’attenuazione di
spazio libero (Free-space loss - FSL) tra l'antenna di trasmissione e l'antenna di ricezione. Questa
grandezza è una funzione della distanza del collegamento e della frequenza operativa del
trasmettitore:


LdB = 92.4 + 20 log (F pedice GHz) + 20 log (D pedice km)

Successivamente viene calcolato l’EIRP (potenza isotropica irradiata equivalente)
necessaria all'antenna di trasmissione. L'EIRP (in dBm o dBW) è la somma della potenza emessa dal
trasmettitore, al netto delle attenuazioni della linea di trasmissione, e del guadagno dell'antenna.
La differenza (in dB) tra l'EIRP e la FSL dà come risultato il livello di ricezione isotropica (IRL). Per
ottenere il RSL si somma all’IRL il guadagno dell’antenna ricevente al netto delle perdite delle linee
di trasmissione. Questo valore di RSL va confrontato con quello richiesto necessario per il
soddisfacimento dei requisiti di prestazioni. Figura 6 mostra una rappresentazione visuale del
calcolo di un budget di collegamento.
Esempio: calcolare il valore di RSL per un sistema con i seguenti parametri di collegamento:
• PTx = 0dBW Potenza dei trasmettitore
• LTxWG = 2.5dB Attenuazione della guida d’onda al Tx
• GATx = 30 dB Guadagno dell’antenna di trasmissione
• LdB = 140 dB Attenuazione di spazio libero
• GARx = 30 dB Guadagno dell’antenna di ricezione
• LRxWG = 2.5 dB Attenuazione della guida d’onda al Rx


Guadagno d’antenna
Attenuazione
spazio libero
Guadagno
d’antenna
Perdita di linea
Ingresso
ricevitore
Guadagno d’antenna = 30dB
Perdite di linea = 2.5dB
Attenuazione di spazio libero = 140dB
Figura 6. Rappresentazione visuale del calcolo di un budget di collegamento.



Il valore di EIRP è dato da:


EIRP= P pedice Tx - L pedice TxWG + G pedice ATx = 27.5 dBW

Il livello di ricezione isotropica (IRL) è dato dalla differenza tra l’EIRP e l’attenuazione del
collegamento:

IRL = EIRP -FSL = -112.5 dBW

Mentre il RSL si calcola sommando all’IRL il guadagno dell’antenna ricevente sottratto delle
attenuazioni dovute alla guida d’onda tra l’antenna e il LNA:

RSL = IRL + G pedice ARx - L pedice RxWG = -85 dBW

4 Fading
La potenza effettiva al ricevitore mostra tipicamente una certa variabilità intorno al valor
medio previsto nel link budget. Seppur non frequentemente, possono verificarsi alcuni cali di
potenza (fading) che, per quanto rari, possono essere significativi (pari ad esempio anche a 30dB)
portando i valori di BER al di sotto del valore limite tollerato mandando il sistema in fuori servizio.
Una causa comune di fading sono i cammini multipli: più repliche del segnale causate da riflessioni
si sommano (attenuate e ritardate) al ricevitore in opposizione di fase.

Figura 7. Principio del fading dovuto a cammini multipli.

Un approccio possibile è quello di introdurre dei margini di sicurezza sovradimensionando il
budget di collegamento in funzione del tempo di fuori servizio massimo accettato. Possibili soluzioni
da valutare possono essere:
 L’uso di parabole più grandi (es. il raddoppio del diametro incrementa il guadagno
di ciascuna antenna di 6dB).
 Inserire un amplificatore a bassa figura di rumore (guadagno sul rapporto segnale
rumore).
 L’uso di un amplificatore di potenza maggiore lato trasmettitore.
 Utilizzo di algoritmi di foward error correction.
 Utilizzo di ricevitori in diversità.
La ricezione in diversità è una tecnica per mitigare il fading e consiste nella ricezione
simultanea dello stesso segnale radio su due o più percorsi e su ricevitori separati. I segnali ricevuti

sono poi riaccoppiati insieme in modo da mitigare gli effetti di fading. La distanza di separazione
preferibile di almeno 100 lunghezze d'onda. Figura 8 mostra un esempio di ricevitore in diversità
nello spazio.

Figura 8. Schema di principio di un ricevitore in diversità nello spazio.

Esiste anche la ricezione in diversità in frequenza: essa consiste nella trasmissione e ricezione
simultanea dello stesso segnale radio su due o più frequenze portanti distinte. Questa soluzione è
più complessa e costosa rispetto alla diversità nello spazio, offre un utilizzo inefficiente delle risorse
(hardware e spettrali) ed è per questo motivo spesso vietato dalle autorità in contesti di bande di
frequenza densamente utilizzate.


Bibliografia
 A. B. Carlsson, Communication Systems, McGraw-Hill Book Company, 1986.
 Freeman, Roger L., Fundamentals of Telecommunications, 2nd ed. Wiley-
Interscience, 2005.




################################################################################################


Capitolo 3 - Trasmissioni satellitari

Indice
1 INTRODUZIONE ................................................................................................................................................. 3
2 ACCESSO MULTIPLO .......................................................................................................................................... 4
3 STAZIONE DI TERRA ........................................................................................................................................... 7
4 COMUNICAZIONI DIGITALI SATELLITARI ...........................................................................................................11
5 RETI VSAT .........................................................................................................................................................12
BIBLIOGRAFIA ............................................................................................................................................................14



1 Introduzione
Le trasmissioni satellitari permettono la comunicazione tra stazioni di terra dislocate su
qualunque punto del globo terrestre. Mediante varie tecniche di accesso multiplo, un gran numero
di utenti possono condividere i transponder di un singolo satellite. Le stazioni di terra e i budget di
collegamento vanno opportunamente dimensionati in funzione delle prestazioni richieste al
collegamento e alle potenze disponibili, sia nel caso di trasmissioni analogiche che nel caso di
comunicazioni digitali. Infine, sono descritte le reti di tipo VSAT.



2 Accesso multiplo
L’accesso multiplo a un satellite è definito come la capacità di un certo numero di stazioni
terrestri di interconnettere i rispettivi canali di comunicazione attraverso un satellite comune
condiviso. L'accesso satellitare può essere semipermanente (dedicato) o temporaneo (a richiesta).
Se l'assegnazione avviene nel dominio della frequenza si parla di accesso multiplo a
divisione di frequenza (FDMA). Se avviene nel dominio del tempo si parla di accesso multiplo a
divisione di tempo (TDMA). Se avviene nel dominio dei codici si parla di accesso multiplo a
divisione di codice (CDMA).
Per collegamenti con traffico intenso l'accesso multiplo dedicato può risultare
economicamente conveniente, mentre per collegamenti a basso traffico può convenire un
accesso a richiesta (demand-assigned multiple access - DAMA). Inoltre, una stazione terrestre può
ricorrere a un accesso DAMA in caso di sovraccarichi dei propri canali FDMA.
Accesso multiplo a divisione di Frequenza (FDMA).
Tra tutte le tecniche di accesso multiplo qui considerate, l’accesso FDMA è storicamente quella più
diffusa. Le bande RF disponibili hanno una larghezza di banda di 500 MHz ciascuna. Ciascun
satellite dispone di più transponder, ciascuno dei quali copre un segmento della banda di 500MHz.
Ad esempio la banda di 500MHz può essere suddivisa utilizzando 12 transponder, ciascuno dei
quali trasmette su una banda di 36MHz. A ciascuna stazione di terra viene assegnato un segmento
o una porzione di segmento di frequenza.



Figura 1. Esempio di allocazione dei canali in un sistema FDMA

Accesso multiplo a divisione di tempo (TDMA).
L’accesso multiplo a TDMA opera nel dominio del tempo e può essere utilizzato solo per
connessioni digitali. Gli slot temporali di trasmissione sono assegnati alle stazioni di terra in ordine
sequenziale. Ogni stazione terrestre ha l'uso completo ed esclusivo della larghezza di banda del
transponder durante il proprio slot temporale assegnato. A seconda della larghezza di banda del
transponder, vengono utilizzati bit rate di 10-100 Mbps (megabit al secondo). Con il funzionamento
TDMA, le stazioni di terra utilizzano la modulazione digitale e trasmettono pacchetti dati (burst) per
tutta la durata dello slot assegnato.



Figura 2. Esempio di trama TDMA e composizione del preambolo



La sincronizzazione dei tempi di accesso è una delle criticità dei sistemi TDMA. La trama dati
digitale contiene i singoli burst digitali di ciascuna delle stazioni di terra inclusi gli intervalli di guardia
tra burst successivi. Per garantire che tutte le stazioni siano sincronizzate con un master clock, si
utilizza un burst di sincronizzazione come primo elemento del frame. Un esempio di trama è
riportato in Figura 2.

Vantaggi e Svantaggi di FDMA e TDMA.
Uno dei vantaggi del TDMA rispetto al FDMA risiede nel fatto che gli amplificatori finali dei
trasmettitori soffrono di non linearità nelle sue caratteristiche di ingresso-uscita e questo genera alti
valori dei prodotti di intermodulazione quando più portanti radio accedono simultaneamente al
transponder. Quando il transponder opera a potenza massima, questi disturbi possono
compromettere la qualità della trasmissione. Ciò rende necessaria una riduzione della potenza di
trasmissione che determina una ridotta capacità di informazione. Di conseguenza, la potenza di
collegamento in uplink da ciascuna stazione di terra deve essere attentamente coordinata per
garantire il corretto utilizzo del satellite. La complessità del problema aumenta quando un gran
numero di stazioni di terra accedono a un transponder.
D'altra parte, il TDMA consente al transponder di funzionare a piena potenza perché solo il
transponder satellitare riceve in ingresso tutti i segnali su una singola portante radio.


FDMA :

Vantaggi 
Non è richiesta alcuna
sincronizzazione di rete.
L'assegnazione dei canali è semplice e
diretta.

Svantaggi
I livelli di potenza in uplink devono
essere strettamente coordinati per
ottenere un uso efficiente della
potenza in uscita del transponder.
Le difficoltà legate ai prodotti di
intermodulazione impongono
limitazioni in potenza in funzione del
numero di portanti RF con una perdita
intrinseca di efficienza.


TDMA :
Vantaggi 
Non c'è condivisione di potenza
e non si verificano problemi
legati ai prodotti di
intermodulazione.
Tolleranza alle differenze in
EIRP e velocità di trasmissione
dati tra i diversi utenti.
Gli accessi possono essere
rapidamente riconfigurati in
funzione del carico di traffico.


Svantaggi 
Necessita una precisa
sincronizzazione della rete.
Perdita di efficienza dovuta ai
tempi di guardia e ai preamboli.
Potrebbe essere necessario un
buffer di memoria se le
lunghezze dei frame sono
lunghe.




3 Stazione di terra
La capacità di una stazione terrestre o di un satellite di ricevere un segnale è descritta dalla
cifra di merito G/T, strumento utile anche nell'analisi del budget di collegamento. Il budget di
collegamento è utilizzato dall'ingegnere di sistema per dimensionare tutti i componenti delle
stazioni terrestri e dei satelliti, come le potenze dei segnali RF, guadagno e direttività delle antenne
e caratteristiche del front-end del ricevitore.

G/T = G pedice dB - 10 log in base 10 (T pedice sys)

G rappresenta il guadagno netto dell’antenna da cui vengono sottratte tutte le perdite di
trasmissione fino ad un punto di riferimento, solitamente coincidente con l’ingresso
dell’amplificatore di ricezione (low noise amplifier – LNA). Queste perdite includono attenuazioni in
guida d’onda, filtri passabanda, eventuali splitter/coupler, switch. Tsys è la temperatura equivalente
di rumore del ricevitore ed è data da

T pedice sys = T pedice ant + T pedice ric

dove Tant rappresenta il rumore di antenna e include il rumore celeste (sky noise - Tsky) più il
rumore termico generato da tutti i dispositivi inseriti nel sistema tra l’antenna e il punto di
riferimento. Tric rappresenta la temperatura di rumore del ricevitore vero e proprio. Il rumore di
antenna Tant è calcolato come:

Tant = ((l pedice a) 290 + T pedice sky) / lpedice a

dove la è l’attenuazione totale fino al punto di riferimento:

l pedice a = 10 eloevato a (La/10)

e La è la somma delle attenuazioni in decibel.
Il rumore celeste Tsky aumenta all’aumentare della frequenza e diminuisce all’aumentare
dell’angolo di elevazione, come mostrato in Tabella 1



Tabella 1. Rumore celeste per diversi valori di frequenza angolo di elevazione
Frequenza (GHz) Angolo di elevazione (°) Rumore celeste Tsky (K)
4.0 5 28
4.0 10 16
7.5 5 33
7.5 10 18
11.7 10 23
11.7 15 18
20.0 10 118
20.0 15 100
20.0 20 80


La temperatura equivalente di rumore di un dispositivo Te (misurata in kelvin) è legata alla
cifra di rumore del dispositivo stesso dalla seguente relazione:


NF pedice dB = 10 log in base 10 (1 + Te / 290)


Esempio: Una stazione di terra opera a 12 GHz con un angolo di elevazione di 10°. Ha un
guadagno pari a 47 dB e una perdita di 2.5 dB dall'antenna all'ingresso del LNA. Il rumore celeste è
pari a 25 K e genera una temperatura di rumore di antenna Tant = 240K. La cifra di rumore del LNA è
1.5 dB. Calcolare G/T.
Dalla relazione

NFdB = 10 log in base 10 di (1 + Te/290)

assumendo Tric = Te si ricava:

Tric = 290 (10 elevato a (NFdB/10) -1 ) = 119.6 K

La temperatura equivalente di rumore del ricevitore Tsys è:

Tsys = 359.6 K

Il guadagno netto dall’antenna all’ingresso del LNA è:

G = 44.5 dB



da cui:

G/T = ....


Per stazioni di terra operanti a frequenze superiori ai 10GHz si applica solitamente al budget
di collegamento un margine di sicurezza di 4dB per compensare anomalie di propagazione,
invecchiamento dei componenti. Tuttavia ogni decibel al di sopra di quanto strettamente
necessario alla chiusura del collegamento rappresenta un costo e dunque richiede un’attenta
valutazione da parte del progettista.
Budget di collegamento
Il budget di collegamento per un link satellitare permette di calcolare i parametri del
sistema di comunicazione spaziale. Si parte dall'EIRP del satellite per il downlink o l’EIRP della
stazione di terra per l'uplink.
L’obbiettivo è avere un rapporto segnale rumore C/N0 compatibile con i requisiti di
trasmissione. C/N0 è riferito a 1 Hz di larghezza di banda e misurato all'ingresso dell'LNA.


C/N0 = EIRP - FSL pedice dB - L pedice add + G/T pedice (dB/K)  -k

dove FSL è l’attenuazione di spazio libero e k=-228.6dBW è la costante di Boltzmann che
rappresenta il rumore di un ricevitore ideale che opera allo 0 assoluto in una banda di 1 Hz. Ladd
rappresenta perdite aggiuntive che possono essere:
 Attenuazione dovuta alla polarizzazione (0.5 dB)
 Perdite di puntamento al satellite e al terminale di terra (0.5 dB ciascuna)
 Perdite di copertura (per regioni ai margini della copertura geografica dell’antenna)
 Assorbimento atmosferico (varia con frequenza, altitudine e angolo di elevazione)
 Attenuazione per pioggia (per frequenze oltre i 10 GHz)



Tabella 2. Esempio di budget di collegamento per downlink
Budget di collegamento per downlink
EIRP del satellite  +30 dBW
Att.ne spazio libero -196.8 dB
Perdite di puntamento al satellite -0.5 dB
Perdite di copertura 0.0 dB
Perdite per pioggia 0.0 dB
Assorbimento atmosferico -0.5 dB
Perdite per polarizzazione -0.5 dB
Perdite di puntamento al terminale -0.5 dB
Isotropic receive level  -168.8 dBW
G/T del terminale  +20.0 dB/K
Boltzmann’s constant (dBW)  -(-228.6 dBW)
C/N0  79.8 dB




4 Comunicazioni digitali satellitari
Le comunicazioni digitali via satellite possono avvenire mediante TDMA, FDMA, e su una
rete VSAT (Very-Small-Aperture Terminal), che è spiegato più nel dettaglio nel paragrafo
successivo. Nel caso di FDMA diversi utenti possono condividere uno stesso transponder
trasmettendo su portanti distinte e valgono le stesse regole per quanto riguarda le potenze di
trasmissione, in quanto i prodotti di intermodulazione generati nell’amplificatore di potenza del
satellite possono incidere notevolmente sul tasso di errori. Nel budget di collegamento, una volta
calcolato C/N0 si può ricavare il valore di Eb/N0 con la seguente formula:


Eb/N0 = C/ N0 - 10 log in base 10 di (bit rate)

Il valore Eb/N0 può ora essere applicato alle curve tipiche delle modulazioni digitali per
derivare la BER. Come accennato in precedenza, la comunicazione satellitare è limitata dal
downlink perché l’EIRP del satellite è strettamente limitato. Per rispettare i requisiti di BER con i valori
di potenza ricevuti sono necessari algoritmi di correzione di errore (Forward Error Correction – FEC).


Tabella 3. Esempio di parametri di trasmissione di un canale satellitare digitale
Parametri Requisiti
Information rate (IR) 64 kbps - 44.736 Mbit/s
Codifica di correzione di errore (FEC) Rate 3/4 codici convoluzionali, decodifica di Viterbi
Velocità di linea IR · 4/3
Formato di modulazione QPSK
Banda minima allocata 0.7 R
Banda di rumore 0.6 R
Eb/N0 vs BER (FEC 3/4)
- Modem back-to-back
- Canale satellitare
10-3 10-7 10-8
5.3 dB 8.3 dB 8.8 dB
5.7 dB 8.7 dB 9.2 dB


5 Reti VSAT
I VSAT sono definiti dalla loro apertura dell'antenna, che può variare da 0.5 m a 2.5 m. Tali
aperture sono considerevolmente inferiori rispetto alle stazioni di terra convenzionali. Una rete VSAT
consiste di un terminale di terra (hub) relativamente grande e più terminali VSAT remoti. Alcune reti
hanno più di 5000 terminali VSAT periferici (ad esempio grosse reti aziendali).
In passato i motivi principali alla base dell'uso di reti VSAT erano:
 Rappresentano un'alternativa economica per stabilire una rete di dati, in particolare
se il flusso di traffico è da/per una struttura centrale, di solito una sede centrale da/per sedi
periferiche.
 Per bypassare gli operatori TLC realizzando una rete completamente privata.
 Fornire connettività di qualità laddove altri mezzi siano scadenti o inesistenti.
Queste soluzioni, sebbene ormai obsolete in molte nazioni grazie alla diffusione capillare
della fibra ottica, sono ancora diffuse soprattutto nelle nazioni emergenti e laddove le infrastrutture
di rete in fibra abbiano ancora una scarsa copertura.




Figura 3. Esempio di trama rete VSAT




Nelle reti VSAT convenzionali, l'hub è progettato per compensare l'handicap dovuto alle
dimensioni ridotte dei terminali VSAT. Per esempio, l’hub può avere un'apertura di antenna tra i5m
Luca Potì - Trasmissioni satellitari
Attenzione! Questo materiale didattico è per uso personale dello studente ed è coperto da
copyright. Ne è severamente vietata la riproduzione o il riutilizzo anche parziale, ai sensi e
per gli effetti della legge sul diritto d’autore (L. 22.04.1941/n. 633).
13 di 14
e gli 11m e amplificatori con potenza in uscita da 100 W a 600 W. Gli amplificatori a basso rumore
(LNA), tipicamente a 12 GHz, hanno cifre di rumore tra 0.5dB e 1.0dB e downcoverter di frequenza
a basso rumore, con cifra di rumore di 1.5dB. I valori G/T dell'hub vanno da +29dB/K a +34dB/K. I
terminali VSAT hanno potenze di uscita al trasmettitore tra 1W e 50W, convertitori a basso rumore
(circa 1.5 dB) o LNA da 1dB. I valori G/T tipici per i downlink a 12.5GHz sono tra +14 dB/K e +22 dB/K,
a seconda dell'apertura dell'antenna. L'obbiettivo è quello di rendere un terminale VSAT il più
economico possibile.
Nella progettazione delle reti VSAT rappresentano aspetti importanti quelli legati ai bassi
ritardi, alla semplicità di implementazione e all’affidabilità di funzionamento, mentre l'uso efficiente
della banda non è di primaria importanza.
L'accesso ai messaggi può essere di tre tipi:
 fisso assegnato
 accesso casuale
 prenotazione
Nell'accesso multiplo assegnato fisso, i protocolli VSAT sono basati su FDMA, CDMA e TDMA.
Il collegamento in uscita (da hub a VSAT) è comunemente un flusso di bit seriale a divisione di
tempo (TDM), con velocità da 56 kbps fino a 1,544 Mbps o 2,048 Mbps. I collegamenti in entrata
(da VSAT a hub) sono in genere a 9600 bps. Tipicamente i sistemi VSAT supportano scambi di dati
interattivi di brevissima durata (burst). Un'applicazione tipica è quella di fornire, in tempo quasi
reale, informazioni di tipo POS (point of sales, punto vendita), inoltrando i dati alla sede centrale
dove si trova l'hub VSAT.



Bibliografia
 A. B. Carlsson, Communication Systems, McGraw-Hill Book Company, 1986.
 Freeman, Roger L., Fundamentals of Telecommunications, 2nd ed. Wiley-
Interscience, 2005.


################################################################################################


Capitolo 4 - trasmissione in fibra

Indice
1 INTRODUZIONE ................................................................................................................................................. 3
2 MEZZO TRASMISSIVO ........................................................................................................................................ 4
3 SORGENTI DI LUCE ............................................................................................................................................. 9
4 FOTORIVELATORI..............................................................................................................................................11
5 AMPLIFICATORI OTTICI E MULTIPLATORI ..........................................................................................................13
6 PROGETTAZIONE DI UN COLLEGAMENTO IN FIBRA ..........................................................................................16
BIBLIOGRAFIA ............................................................................................................................................................19



1 Introduzione
Vengono illustrate le caratteristiche principali della fibra ottica come mezzo trasmissivo in
grado di supportare la propagazione guidata di una radiazione luminosa, descrivendo i principali
fenomeni di degradazione lineare quali attenuazione e dispersione per diverse tipologie di fibra e
al variare della lunghezza d’onda considerata. Attraverso la descrizione dei principali dispositivi
necessari alla realizzazione di un collegamento ottico quali sorgenti ottiche, amplificatori e
fotorivelatori, vengono fornite le conoscenze di base per la progettazione di un collegamento in
fibra ottica.


2 Mezzo trasmissivo
La fibra ottica è costituita da un nucleo (core) e un rivestimento (cladding) che circonda il
nucleo. Attualmente il materiale più efficiente è la silice (SiO2). La propagazione della luce
attraverso una fibra ottica può essere spiegata usando la teoria dei raggi e legge di Snell. Quando
la luce passa da un mezzo con indice di rifrazione maggiore (n1) a un mezzo con indice di
rifrazione inferiore (n2), il raggio rifratto si allontana dalla normale.Figura 1(a) Per esempio, un
raggio che viaggia nell'acqua e attraversa la superficie propagandosi nell’aria, viene deviato
all'interfaccia tra i due mezzi allontanandosi dalla normale alla superficie. Quando l'angolo di
incidenza aumenta, il raggio rifratto è piegato sempre di più fino a quando l'energia rifratta
emerge ad un angolo di 90° rispetto al normale sfiorando la superficie Figura 1(b). In questa
condizione, l’angolo di incidenza è definito angolo critico. Quando l'angolo di incidenza supera
l'angolo critico si ha la condizione di riflessione interna totale Figura 1(c).


Figura 1. Fenomeno di rifrazione e riflessione per diversi angoli di incidenza.


Nella fibra ottica, per avere una trasmissione efficiente è richiesta una condizione di
riflessione interna totale. La Figura 2 illustra un esempio di un collegamento a fibre ottiche. Oltre alla
circuiteria elettrica di supporto, mostra i tre elementi di base in un sistema di trasmissione a fibre
ottiche:
 Sorgente ottica
 Collegamento in fibra
 Fotorivelatore


Sorgente ottica
Canale in fibra ottica
Fotorivelatore
Driver
Circuito di uscita
Segnale elettrico in ingresso
Segnale elettrico in uscita
Figura 2. Schema di principio di un collegamento in fibra ottica



Per quanto riguarda la lunghezza del collegamento in fibra ottica, due fattori principali
limitano la lunghezza del collegamento o la distanza tra eventuali ripetitori: attenuazione,
solitamente espressa in decibel per chilometro, e dispersione. Nelle comunicazioni digitali la
dispersione si manifesta nell'interferenza intersimbolica (ISI) al ricevitore e può essere determinata
principalmente da due fattori:
 dispersione modale
 dispersione del materiale (cromatica)
La dispersione modale si verifica quando i raggi luminosi che compongono uno stesso
impulso viaggiano in fibra con angoli diversi (modi di propagazione). Alcuni modi subiscono più
riflessioni all'interno della fibra rispetto ad altri, percorrendo cammini ottici più lunghi e
accumulando dunque un ritardo rispetto ai modi che sperimentano meno riflessioni.
Esistono tre categorie di fibre ottiche, distinte per proprietà modali e fisiche:
 Step Index (Indice a gradino) - multimodale
 Graded Index (Indice graduato) - multimodale
 Single mode (Singolo modo) - monomodale
La fibra Step Index è caratterizzata da una variazione istantanea dell'indice di rifrazione
all’interfaccia tra core e cladding. Sono quelle caratterizzate da una maggiore dispersione
modale. Le fibre Graded Index sono caratterizzate da un cambiamento continuo e graduale

dell'indice di rifrazione. Grazie a questo accorgimento realizzativo la fibra a indice graduato può
supportare un bit rate più elevato: infatti l’allargamento temporale dell’impulso di trasmissione
causato dai ritardi relativi dei modi di propagazione è inferiore. Una soluzione per limitare il numero
di modi propagati lungo una fibra consiste nel ridurre le dimensioni del nucleo della fibra. Questo
tipo di fibra è detta Single Mode (monomodale), in contrapposizione alle fibre con diametro del
nucleo maggiore che sono dette multimodali. In una fibra a singolo modo i raggi luminosi
viaggiano solo in linea retta lungo l’asse della fibra, evitando così allargamenti dell’impulso dovuti
a cammini ottici multipli. Per ottenere velocità di trasmissione dell’ordine dei Gb/s su collegamenti
a lunga distanza è obbligatorio l'uso di fibre monomodali.



Figura 3. Tipologie di fibre ottiche: Step-Index, Graded Index e Singolo Modo


La dispersione del materiale può manifestarsi quando si utilizzano sorgenti luminose a largo
spettro come ad esempio un LED (diodo emettitori di luce). Alcune frequenze all'interno dello
spettro di emissione viaggiano più velocemente di altre, causando un allargamento nel tempo
dell’impulso luminoso e dunque sovrapposizione di impulsi di simboli consecutivi (Figura 4). La
dispersione cromatica è comunemente indicata dal parametro di dispersione D (ps/nm/km), che
misura l’allargamento subito da un impulso ottico avente larghezza di banda pari a 1nm e
propagato per un tratto di fibra di 1km.

Dunque l’allargamento temporale subito da un impulso luminoso dopo la propagazione
lungo un tratto di fibra L è pari a ΔT = DLΔλ dove Δλ è la larghezza di banda dell’impulso.
Affinché la dispersione cromatica non induca un’ISI significativa in una comunicazione
digitale, è necessario che ΔT<<Tb dove Tb è il tempo di bit. Per le fibre standard singolo modo D è
trascurabile a 1330 nm e ha un valore di circa 17 ps/nm/km a 1550 nm.
In alcuni casi si può valutare l’utilizzo di fibre "Dispersion shifted" dove la finestra di zero
dispersione è spostata da 1300 a 1550 nm.

Figura 4. Esempio di interferenza inter-simbolica dovuta a fenomeni di dispersione e giunzioni


Il collegamento tra due tratti di fibra può avvenire in due modi: una giunzione o tramite
l’utilizzo di connettori. L'obiettivo in entrambi i casi è quello di trasferire quanta più luce possibile
attraverso l'accoppiamento dei due tratti. Una buona giunzione accoppia più luce rispetto ai
migliori connettori e può avere una perdita di inserzione di soli 0.1 dB, mentre la perdita di un
connettore, per quanto bassa, difficilmente può essere inferiore a 0.3 dB. Una giunzione in fibra
ottica richiede un allineamento estremamente accurato e un ottimo taglio delle estremità della
fibra.
Ci sono tre cause per l’attenuazione di una giunzione:
 Spostamento laterale degli assi in fibra
 Separazione delle estremità della fibra
 Disallineamento angolare

Sono possibili due tipi di giunzione: la giunzione meccanica e la giunzione per fusione. Con
una giunzione meccanica si utilizza un’opportuna sostanza per favorire l’accoppiamento ottico e
ridurre le perdite. Questa sostanza deve avere un indice di rifrazione vicino all'indice del nucleo
della fibra e funge spesso anche da collante per la giunzione meccanica.
Nella giunzione per fusione, chiamata anche giunzione a caldo, le fibre sono fuse insieme.
Le fibre da giuntare vengono unite insieme e riscaldate con un arco elettrico che effettua
l’ammorbidimento e la fusione delle due estremità. Le giunzioni richiedono speciali attrezzature di
giunzione e tecnici addestrati e sono generalmente difficili da gestire sul campo in situazioni come
all’interno di un tombino. In questi casi si ricorre spesso ai connettori. L'accoppiamento ripetuto di
un connettore può anche essere problematico, in particolare se si verificano depositi di polvere o
sporcizia nell'area in cui avviene l'accoppiamento delle fibre.
I connettori sono quasi universalmente utilizzati per connettere le fibre agli apparati quali il
trasmettitore, il ricevitore e gli apparati intermedi come amplificatori e commutatori. Questo rende
più facile la sostituzione degli apparati in caso di sostituzione per guasti o obsolescenza.

Figura 5. Esempio di giunzione per fusione (sinistra) e varie tipologie di connettori(destra)


3 Sorgenti di luce
In un sistema di comunicazione in fibra ottica la sorgente ottica ha la funzione
fondamentale di fornire la radiazione luminosa adatta alla propagazione in fibra ottica. Il segnale
luminoso generato deve trasportare correttamente lungo la fibra il segnale elettrico utilizzato per
pilotare la sorgente ottica in modo tale che il rumore e le distorsioni siano ridotti al minimo. Le due
sorgenti di luce più utilizzate per i sistemi di comunicazione in fibra ottica sono il diodo ad emissione
luminosa (LED) e il laser a semiconduttore, o diodo laser (LD). LED e LD sono fabbricati con gli stessi
materiali a semiconduttore e hanno strutture simili di eterogiunzione. Differiscono nel modo in cui
emettono luce e per le loro caratteristiche in termini di prestazioni.
Un LED è una giunzione p-n diretta che emette luce attraverso emissione spontanea: i fotoni
sono emessi in direzione casuale senza nessuna relazione di fase tra di loro (radiazione incoerente).
I diodi laser invece emettono luce per emissione stimolata: un fotone già esistente attraversa il
materiale e stimola la generazione di fotoni del tutto simili in termini di frequenza, direzione e fase
(luce coerente). I LED sono meno efficienti dei laser, ma sono molto più economici e hanno anche
una vita operativa più lunga. La luce emessa da un LED è incoerente e presenta uno spettro di
emissione (larghezza di riga) piuttosto ampio (da 30 nm a 60 nm) e con una diffusione angolare
relativamente grande, circa 100°. D'altra parte, un laser a semiconduttore emette una larghezza di
riga relativamente stretta (<<1nm a seconda della qualità e della tecnica realizzativa del laser).

Figura 6. Schema di principio dei fenomeni di emissione spontanea e stimolata

Con la tecnologia attuale un LED è in grado di lanciare in fibra circa 100 μW (-10 dBm) di
potenza ottica con un'apertura numerica di 0.2 o superiore. Un laser a semiconduttore con la
stessa potenza può accoppiare fino a 7 mW (+8,5 dBm) nello stesso fibra. L'efficienza di
accoppiamento di un LED è nell'ordine del 2%, mentre per un laser a semiconduttore arriva fino
oltre il 50%. Le durate dei LED sono dell'ordine di 100.000 ore (oltre 10 anni) di tempo medio tra i
guasti con stime in alcuni casi che arrivano fino a un milione di ore. Molti produttori di laser
garantiscono i loro dispositivi per 20.000 ore o più, con stime di vita utile fino a circa 150.000 ore.
Laser di questo tipo sono utilizzati nei cavi sottomarini che collegano il Nord America e l'Europa. Gli
attuali sistemi di comunicazione a fibre ottiche operano nelle regioni di lunghezza d'onda nominale
di 820 nm, 1330 nm e 1550 nm. La Figura 7 mostra un grafico di attenuazione per unità di lunghezza
in funzione della lunghezza d’onda. Sulla base di questa curva, possiamo aspettarci
un’attenuazione pari a circa 3 dB/km a 820 nm, 0.50 dB/km a 1330 nm e 0.25 dB/km a 1550 nm. La
tecnologia delle sorgenti ottiche è matura in tutte e tre le regioni le lunghezze d'onda.


Figura 7. Profilo di attenuazione della fibra ottica


4 Fotorivelatori
Un fotorivelatore è un dispositivo in grado di rivelare la radiazione luminosa fornendo in
uscita un segnale avente un'intensità di corrente proporzionale all'intensità della radiazione
rilevata. Opera dunque come trasduttore da un segnale ottico ad un segnale elettrico mediante
l’assorbimento dei fotoni incidenti.
L’efficienza di questo processo di conversione opto-elettronica viene misurata dalla
responsivity: rapporto tra la fotocorrente generata e la potenza ottica incidente.

R = I/Parametri

I foto rivelatori più comunemente usati nei ricevitori dei sistemi di comunicazione in fibra
ottica sono fotodiodi di tipo PIN o APD. Il termine PIN deriva dalla costruzione del dispositivo a
semiconduttore in cui viene utilizzato un materiale intrinseco (I) tra la giunzione p-n del diodo. Il
fotodiodo a valanga (APD) è un dispositivo con guadagno dovuto all’effetto valanga nell'ordine di
15-20 dB. I fotodiodi PIN non sono dispositivi con guadagno, sono più economici e richiedono
circuiti meno complessi rispetto agli APD. I fotodiodi PIN hanno il picco di sensibilità tra circa 800 nm
e 900 nm per quanto riguarda i dispositivi al silicio, mentre per lavorare a lunghezze d’onda di 1300
o 1550nm sono necessari dispositivi che sfruttano le proprietà del Germanio o dell’Arseniuro di
Gallio.
Il tempo di risposta complessivo per i fotodiodi PIN è piuttosto veloce per circa il 90% del
transitorio ma più lento per il restante 10%. Questa “coda” della risposta impulsiva può limitare la bit
rate netta sui sistemi digitali. Il tempo di risposta degli APD è di gran lunga migliore di quello dei
fotodiodi PIN, ma l'APD mostra una certa instabilità in temperatura a causa della quale la
responsivity (rapporto tra la corrente generata e la potenza ottica ricevuta) può cambiare in
modo significativo con la temperatura. Nei fotorivelatori APD in genere è dunque richiesto un
controllo di retroazione della tensione di polarizzazione per stabilizzare la responsivity. Va notato
che le tensioni di polarizzazione per gli APD sono molto superiori a quelle dei diodi PIN e alcuni APD

richiedono tensioni di polarizzazione fino a 200V. Il problema della temperatura e l'elevata tensione
di alimentazione complicano quindi il design del ricevitore.

5 Amplificatori ottici e multiplatori
Gli amplificatori ottici amplificano i segnali luminosi in ingresso sfruttando il fenomeno
dell'emissione stimolata, lo stesso alla base dei laser. Il guadagno ottico si ottiene pompando
elettricamente o otticamente l'amplificatore per realizzare un’inversione di popolazione. Esistono
vari tipi di amplificatori laser: a semiconduttore, amplificatori Raman, amplificatori Brillouin e
amplificatori in fibra drogata all’erbio (EDFA). Gli EDFA sono di gran lunga la soluzione più diffusa.
Una ragione è che questi operano nella regione di lunghezza d'onda intorno a 1,55 μm, dove si
trova la regione di minima attenuazione della fibra. Utilizzando laser di pompa a semiconduttore
da 0.980-μm o 1.480-μm, è possibile ottenere EDFA con un guadagno di amplificazione fino a 30 o
40 dB con pochi milliwatt di potenza di pompa.
La Figura 8 mostra lo schema di un EDFA. Il pompaggio ottico è fornito da laser a
semiconduttore. Valori tipici di potenza per i laser di pompa sono intorno ai 100 mW.


Figura 8. Schema di principio di un amplificatore in fibra drogata all’erbio.

Un accoppiatore ottico a divisione di lunghezze d'onda e basse perdite combina in modo
efficiente la pompa e il segnale da amplificare lungo i tratti di fibra drogata con erbio. L'EDFA ha
uno stadio di input che viene pompato in modo copropagante e uno stadio di uscita che viene
pompato in direzione contraria. Questi design di EDFA multistadio hanno contemporaneamente
una bassa cifra di rumore (es. 3.1 dB) e un guadagno elevato (es. 50 dB). La lunghezza della fibra
drogata all’erbio è dell’ordine di pochi metri e dipende dalla potenza della pompa disponibile,
dalla concentrazione del dopante, dalla topologia del progetto e dai requisiti di guadagno e cifra
di rumore. Gli EDFA vengono installati direttamente dopo una sorgente laser a semiconduttore
(trasmettitore), come ripetitori lungo la tratta e direttamente prima del PIN o del ricevitore APD al
ricevitore.
Sistemi WDM
La multiplazione a divisione di lunghezza d’onda (Wavelength division Multiplexing - WDM) è
solo un altro nome per la multiplazione a divisione di frequenza (FDM). Il concetto WDM è illustrato
nella Figura 9 e consente di moltiplicare la capacità di trasmissione di una fibra ottica. Ad esempio,
un collegamento in fibra che trasporta un canale a 10.0 Gbps può essere convertito per il
funzionamento WDM con 20 canali WDM, ciascuno a 10.0 Gbps, incrementando la capacità
totale del collegamento a 10.0 × 20 = 200 Gbps.

Figura 9. Schema di un sistema WDM

La banda a 1550 nm è la più interessante per le applicazioni WDM perché un segnale WDM
aggregato costituito da più canali può essere amplificato con un singolo EDFA. Naturalmente, se si
vuole rigenerare digitalmente il segnale WDM, i vari canali devono essere separati e rigenerati
individualmente. Il numero di canali WDM che possono essere utilizzati contemporaneamente può
arrivare fino a diverse decine e dipende dalla larghezza di banda disponibile, dalla separazione
dei canali (in nm), dalla larghezza di banda di ciascun canale. Ad esempio, nella banda 1330-nm
sono disponibili circa 80 nm di larghezza di banda e nella banda da 1550 nm sono disponibili circa
100 nm di larghezza di banda. Attualmente, solo gli amplificatori EDFA forniscono guadagno
sufficiente per supportare sistemi WDM. Questi amplificatori funzionano solo nella banda 1550-nm
(con eventuale estensione alla banda immediatamente adiacente a lunghezze d’onda superiori).
Ad esempio, con una separazione tra canali di 50 GHz, una fibra ottica è in grado di supportare
anche 80 canali DWDM a 40 Gbps nella banda di funzionamento degli EDFA, con una capacità di
bit rate aggregata per la fibra sarebbe 80 × 40 Gbps = 3200 Gbps usando solo la banda a 1550-
nm. Le tecnologie più recenti permettono capacità aggregate ancora maggiori.

6 Progettazione di un collegamento in fibra
Il design di un collegamento in fibra ottica richiede diversi passaggi. Il primo passo consiste
in uno studio di fattibilità di un tale sistema di trasmissione per l’applicazione desiderata. Questo
richiede una duplice valutazione: economica e tecnica. Si potrebbero infatti ottenere prestazioni
analoghe ad un costo inferiore utilizzando un altro mezzo di trasmissione come cavi intrecciati, cavi
coassiali, trasmissione radio a microonde.
I collegamenti in fibra ottica hanno un'ampia gamma di applicazioni, alcune analogiche
come TV via cavo o il trasporto di segnali RF su lunghe distanze tra apparati radio, ma sono
utilizzate soprattutto per applicazioni digitali:
 Reti di trasporto (SONET e SDH)
 Reti di accesso FTTx (PON)
 Bus dati locale
 Collegamenti dati nei sistemi radar
 TV digitale via cavo
I vantaggi principali de sistemi in fibra ottica rispetto alla trasmissione su cavi metallici sono
la capacità trasmissiva e la necessità di utilizzare un numero inferiore di ripetitori per unità di
lunghezza.
Il primo passo nella progettazione di sistema di comunicazione in fibra ottica è quello di
stabilire i parametri di base del sistema:
 Segnale da trasmettere: digitale o analogico, bit rate e formato
 Lunghezza del collegamento
 Requisiti di crescita (canali aggiuntivi, aumento dei bit rate)
 Requisiti di affidabilità
 Rapporto segnale/rumore richiesto in uscita
Il tasso di errore (BER) massimo tollerato dipenderà anche dalla scelta se adottare o meno
algoritmi di correzione degli errori (FEC). In passato si realizzavano collegamenti ottici con BER = 10-


9. Oggi si utilizzano spesso algoritmi FEC che riescono a correggere un elevato numero di errori,
consentendo BER sul collegamento ottico fino a 10-3 (e dunque rapporti segnale rumore
decisamente più bassi) che vengono ridotte a 10-15 dopo l’applicazione del FEC.
Il progettista deve scegliere le alternative più economiche valutando i seguenti fattori:
 Parametri fibra: Singolo modo o multimodo, numero di fibre, tipo di cablaggio.
 Lunghezza d'onda di trasmissione: 820 nm, 1330 nm o 1550 nm
 Tipo di sorgente: LED o laser a semiconduttore
 Tipo di fotorivelatore: PIN o APD
 Uso di amplificatori EDFA (se necessario)
 Modulazione: modulazione di intensità (IM), ampiezza e fase, sagomatura dell’impulso
di segnalazione, eventuale codifica.
Per quanto riguarda la dispersione, per velocità superiori a 1Gb/s si deve considerare
l'utilizzo fibre a singolo modo (per evitare la dispersione modale) e di laser a semiconduttore a riga
stretta (per limitare la dispersione cromatica).
Come visto in precedenza, l’allargamento temporale subito da un impulso luminoso dopo
la propagazione lungo un tratto di fibra L è pari a ΔT = DLΔλ dove Δλ è la larghezza di banda
dell’impulso, che dipende sia dalla larghezza di riga della sorgente che dalla bit rate di
trasmissione e D (ps/nm/km) è la dispersione della fibra. Affinché la dispersione cromatica non
induca un’ISI significativa in una comunicazioni digitale, è necessario che ΔT<<Tb dove Tb è il tempo
di bit. Per le fibre standard singolo modo D è trascurabile a 1330 nm e ha un valore di circa 17
ps/nm/km a 1550 nm. In alcuni casi si può valutare l’utilizzo di fibre "Dispersion shifted" dove la
finestra di zero dispersione è spostata da 1300 a 1550 nm.
Esempio di budget di collegamento.
Dato un bit rate desiderato pari a 1 Gbps, calcolare la distanza massima raggiungibile
senza l'uso di ripetitori con un diodo laser con potenza di uscita -1dBm e un fotodiodo di tipo PIN
con una potenza ottica richiesta (sensitivity) per un valore di BER di 10-9 pari a -35 dBm a 1,55 μm.

Data la potenza di uscita del laser (-1 dBm) e la soglia del ricevitore (-35 dBm), il budget di
potenza è pari a 34 dB.
Considerando le seguenti voci:
 Attenuazione fibra a 0,25 dB / km a 1,55 μm
 Due connettori a 0,5 dB ciascuno o un totale di 1,0 dB
 Margine di 3 dB
Sottraendo 1 dB per i connettori e il margine di 3 dB dai 34 dB di budget si ottengono 30 dB
di attenuazione massima per la fibra. Da questo valore risulta una lunghezza massima di 120 km.
L’esempio proposto per il budget di collegamento è utile anche per valutare l’impatto
della dispersione cromatica. In questo caso, dalla relazione ΔT = DLΔλ<<Tb si deduce che è
richiesta una larghezza dello spettro del segnale Δλ<<=0.5nm (62GHz). La velocità di trasmissione di
1Gb/s in questo caso non costituisce un problema mentre la sorgente ottica andrà scelta tale che
lo spettro di emissione rispetti questo requisito.

Bibliografia
 A. B. Carlsson, Communication Systems, McGraw-Hill Book Company, 1986.
 Freeman, Roger L., Fundamentals of Telecommunications, 2nd ed. Wiley-
Interscience, 2005.




################################################################################################


Capitolo 5 - Trasmissione dati

Indice
1 INTRODUZIONE ................................................................................................................................................. 3
2 BIT E CODIFICA .................................................................................................................................................. 4
3 ERRORI NELLA TRASMISSIONE DATI .................................................................................................................. 6
4 TRASMISSIONE BINARIA E CONCETTO DI TEMPO .............................................................................................. 8
5 INTERFACCE DATI .............................................................................................................................................11
BIBLIOGRAFIA ............................................................................................................................................................13

1 Introduzione
La trasmissione dati rappresenta un aspetto fondamentale della nostra epoca e ha
consentito una rivoluzione nel trasferimento e nella condivisione delle informazioni. Le
comunicazioni digitali si basano sulla rappresentazione di caratteri, immagini, audio e video
attraverso sequenze di bit. La trasmissione di bit su un canale di comunicazione richiede la
generazione di segnali compatibili con il canale stesso e opportuni accorgimenti e tecniche per
evitare (o correggere) eventuali errori di ricezione dovuti ad esempio a rumore, interferenze o
problemi di sincronizzazione.

2 BIT e codifica
Le comunicazioni dati sono cresciute negli ultimi decenni a un ritmo vertiginoso. Con la
digitalizzazione dei servizi voce e TV, l’invenzione del concetto di “cloud”, dei social network e la
diffusione dei servizi di streaming video, la comunicazione dati è al giorno d’oggi fondamentale
per la ricezione e condivisione delle informazioni. In Figura 1 è riportata ad esempio la crescita
delle comunicazioni mobili (in PetaByte/mese) tra gli anni 2011 e 2016.

Figura 1. Crescita del traffico dati mobile nel periodo 2011/2016

La trasmissione dati è definita come "Il trasferimento di informazioni codificate mediante
tecniche di comunicazione”. Le comunicazioni dati si sono evolute a partire dalla telegrafia
automatica, che è stata protagonista dagli anni '20 agli anni '60. Ogni simbolo alfanumerico può
essere codificato elettricamente senza ambiguità in una sequenza di bit. Il bit è spesso definito
come l'unità di informazioni più elementare (binary digit) e può assumere due valori rappresentati
da un 1 o da uno 0. Sequenze di più bit sono utilizzate per rappresentare lettere dell'alfabeto, cifre
numeriche da 0 a 9, punteggiatura, simboli grafici o semplicemente sequenze di bit operative. Ad
esempio, nelle comunicazioni elettriche un bit logico pari a 1 (mark) può essere rappresentato da

una tensione positiva e un bit logico pari a 0 (space) da una tensione negativa. Nelle
comunicazioni ottiche di tipo On Off Keying (OOK) un bit logico 1 è rappresentato dalla presenza
di un impulso luminoso mentre un bit 0 è rappresentato dall’assenza di impulso.
Le informazioni devono essere codificate prima di poter essere trasmesse su una rete dati.
Un bit porta pochissime informazioni: esso può distinguere tra solo due possibilità: la 1 e la 0. Un bit
può essere sufficiente per descrivere lo stato di un sistema che ha solo due possibili condizioni,
come ad esempio una linea telefonica che può essere in uno solo di due stati: libera o occupata.
Concatenando due bit insieme otteniamo quattro possibili sequenze: 00,01,10,11. Con tre bit
otteniamo otto possibili sequenze. Per un codice binario, il numero di caratteri distinti codificabili è
uguale a 2N dove N è il numero di bit utilizzato per codificare il carattere.
L'esempio classico è il codice ASCII, che ha sette bit di informazione per carattere. Pertanto
il numero di caratteri diversi disponibili è 27 = 128. Il codice ASCII è uno standard per lo scambio di
informazioni ed è utilizzato quasi universalmente in tutto il mondo. In Figura 2 è riportata la tabella
dei codici di carattere ASCII.

Figura 2. Tabella dei codici di carattere ASCII

3 Errori nella trasmissione dati
Nella trasmissione binaria, un errore è un bit ricevuto erroneamente: supponiamo che un bit
1 trasmesso in una particolare posizione venga interpretato al ricevitore come 0. Ciò può
accadere ad esempio quando il rapporto segnale/rumore si deteriora, o in presenza di
interferenze da altri canali. Tutti questi disturbi possono confondere la decisione del ricevitore. Uno
degli obiettivi principali nella progettazione di un sistema di comunicazione è ridurre al minimo il
tasso di errore (bit error rate – BER). Il tasso di errore è definito come il rapporto tra il numero di bit
ricevuti erroneamente e il numero totale di bit trasmessi. Ad esempio si può assumere come
obiettivo di progettazione un tasso di errore inferiore a un bit errato in un milione di bit trasmessi.
Questo valore è espresso come BER = 1×10-6. Un metodo per minimizzare il tasso di errore sarebbe
quello di fornire un canale di trasmissione "perfetto" che non introduca errori nelle informazioni
trasmesse all'uscita del ricevitore. Tuttavia questo non è possibile a causa delle inevitabili sorgenti di
rumore e altre forme di degradazione del segnale trasmesso. Oltre al miglioramento dei parametri
di trasmissione, il tasso di errore può essere ridotto mediante l’aggiunta di una ridondanza
sistematica. Nelle vecchie trasmissioni in codice Morse su un canale disturbato le parole venivano
spesso ripetute due volte; questa ripetizione del messaggio trasmesso è la forma più semplice di
ridondanza e comporta il doppio del tempo per inviare un messaggio con un peggioramento
dell’efficienza. È dunque necessario un compromesso tra la ridondanza introdotta e l’efficienza del
canale. La ridondanza può essere arbitrariamente aumentata in modo tale da ridurre il tasso di
errore a valori prossimi a zero, ma a spese di una riduzione della velocità di trasferimento
dell’informazione attraverso il canale. La capacità di rilevamento e correzione degli errori sui bit
trasmessi richiedono una certa quantità di ridondanza. La ridondanza è dunque la quantità di bit
aggiunti al messaggio originale. Questi bit non trasportano informazione ma svolgono una funzione
di aiuto nel rilevamento degli errori o nel processo di correzione.
Una delle prime tecniche di rilevamento degli errori è stato il controllo di parità. Nel codice
ASCII a 7 bit si aggiunge un bit per parità, rendendolo un codice a 8 bit. Ad esempio, nel caso di

parità pari la sequenza ASCII 1010010 viene completata con un bit di parità uguale a 1 per avere
un numero totale di 1 pari. Il controllo di parità ha la debolezza che molti errori possono passare
inosservati. Coppie di errori possono compensarsi e non venire rilevati dal controllo di parità.
Altre tecniche più complesse sono state introdotte negli anni come evoluzione del controllo
di parità. Tra questi, il CRC tra quelli con migliori proprietà di rilevamento. La tecnica di rilevamento
CRC (codici a ridondanza ciclica) funziona nel modo seguente: Una sequenza di k-bit (frame) può
essere rappresentato da un polinomio G (x) sul quale vengono eseguite varie operazioni
aritmetiche in modulo-2. Il risultato è diviso per un polinomio generatore noto chiamato P(x), dando
luogo a un quoziente Q (x) e un resto R(x). Il resto viene aggiunto al frame come sequenza di
controllo (frame check sequence - FCS) e il messaggio totale viene trasmesso al ricevitore remoto.
Il frame ricevuto viene diviso per lo stesso polinomio generatore P(x) e il resto calcolato viene
confrontato con il resto ricevuto (il FCS). Se i valori sono uguali, il frame ricevuto è privo di errori. Se
non lo sono, c'è almeno un bit di errore nel frame. Per molte applicazioni di rete l'FCS ha una
lunghezza di 16 bit o 32 bit. In generale, maggiore è il numero di bit, più potente è la capacità di
rivelazione di errori del CRC.
Algoritmi a correzione di errore (Forward Error Correction - FEC)
Gli algoritmi a correzione di errore utilizzano codici binari progettati per correggersi
automaticamente in caso di errori introdotti dai mezzi di trasmissione. In questa tipologia di codici il
ricevitore ha la capacità di ricostruire correttamente i messaggi contenenti errori. I codici utilizzati
nei FEC possono essere suddivisi in due grandi classi: codici di blocco e codici convoluzionali. Nei
codici di blocco i bit di informazione vengono presi a blocchi di k bit e vengono aggiunti c bit di
parità, controllando le combinazioni dei k bit di informazione. Un blocco in uscita consiste di n = k +
c bit. Quando vengono utilizzati per la trasmissione di dati, i codici di blocco possono essere
sistematici, ovvero i bit di informazione occupano le prime k posizioni del blocco e sono seguiti da
(n - k) bit di controllo. Un codice convoluzionale è un'altra forma di codifica utilizzata per la
correzione degli errori e consiste nella convoluzione tra un flusso di dati di input e la funzione di
risposta di un encoder, solitamente composto da registri a scorrimento.

4 Trasmissione binaria e concetto di tempo
Il tempo e la sincronizzazione sono fattori importanti nella trasmissione digitale. La velocità
(e di conseguenza l’intervallo di tempo associato a ciascun bit) del ricevitore deve coincidere con
quella del trasmettitore entro un valore di tolleranza ben definito. La maggior parte dei ricevitori
digitali campionano il segnale ricevuto al centro (presunto) del tempo di bit. Ne consegue, quindi,
che ogni volta che un ricevitore accumula un errore di temporizzazione di una porzione
significativa del periodo di un bit, verrà commesso presumibilmente un errore di decisione sul bit.
Ad esempio un errore di temporizzazione del ricevitore del 2% comporterebbe un errore di
ricezione già dopo il 25° bit.
Trasmissioni asincrone e sincrone
Nei primi telegrafi, il problema del sincronismo veniva superato utilizzando una trasmissione
"start-stop" o asincrona. In una trasmissione asincrona il riferimento temporale inizia con il primo bit
del messaggio e termina alla fine. Due elementi di segnalazione sono aggiunti all’inizio e alla fine
del messaggio per segnalare al ricevitore l’inizio e la fine della trasmissione. Ad esempio, per la
trasmissione di un carattere ASCII a sette bit con trasmissione asincrona start-stop si utilizza un primo
mark di start e un elemento di stop space della durata di 2 bit. Il ricevitore sa (a priori) che deve
iniziare il campionamento dei bit ricevuti dopo lo start e conta 8 intervalli di unità (bit) fino alla
ricezione dell’elemento di stop. I primi sette bit di informazione sono i caratteri ASCII e l'ottavo bit è
un bit di parità. In un’operazione di questo tipo l'errore di sincronizzazione si accumula solo
all'interno di un pacchetto di 8 bit con una. Dunque se anche il ricevitore fosse il 2% più lento o più
veloce del trasmettitore, accumulerebbe un errore di timing del 16% (2 × 8), sufficiente limitato per
evitare errori di ricezione. In ogni caso, l’ultimo bit è sempre il più soggetto a errori di timing.
La trasmissione sincrona dei dati è molto più efficiente perché non ha elementi start e stop,
che costituiscono un overhead che riduce l’efficienza di trasmissione. La trasmissione dati sincrona
consiste in un flusso seriale continuo di bit di informazione. Naturalmente, per i sistemi sincroni
l’errore di sincronizzazione può accumularsi per l'intera lunghezza di un frame di dati. Mentre nei

sistemi asincroni start-stop il ricevitore rileva l’inizio del messaggio, in un sistema di trasmissione
sincrono sono necessari dei marker per permettere al ricevitore di riconoscere l’inizio di un frame.
Questo marker è un campo unico e ogni frame di dati inizia con un campo unico (ad esempio la
sequenza binaria 01111110). Il marker è usato dunque come campo di separazione tra frame
consecutivi. In alcuni protocolli di collegamento dati, il campo di informazione (payload) può
avere lunghezza variabile. In questo caso, verrà la lunghezza del payload viene indicata in un
campo di controllo del frame.
I sistemi di trasmissione dati sincroni non richiedono solo l'allineamento dei frame ma
naturalmente anche l’allineamento dei bit. Mentre nei sistemi asincroni start-stop i requisiti di
sincronizzazione delle frequenze di clock di trasmissione e ricezione non sono troppo severi, nei
sistemi sincroni l’errore di temporizzazione deve essere estremamente ridotto perché anche un
errore dello 0,05% determinerebbe un errore dopo appena 2000 bit trasmessi. Nella pratica, il
ricevitore è equipaggiato con un circuito di clock molto preciso che viene costantemente corretto
da circuiti di recupero del sincronismo basati sulle transizioni del flusso di bit ricevuto. La velocità di
segnalazione del trasmettitore è recuperata al ricevitore campionando le transizioni degli impulsi
ricevuti. Questo tipo di recupero del sincronismo offre il vantaggio di compensare anche eventuali
variazioni del tempo di propagazione. Il ricevitore determina la frequenza media di ripetizione dei
bit e il tempo di campionamento al centro del bit, regolando di conseguenza il proprio circuito di
clock tramite un circuito ad anello ad aggancio di fase (phase-locked loop – PLL).
Durante periodi di assenza di traffico, nei sistemi sincroni viene solitamente trasmesso un
segnale detto idle per garantire il mantenimento del sincronismo tra trasmettitore e ricevitore.
Forme d’onda
I simboli digitali possono essere rappresentati da segnali elettrici con vari metodi. A ciascun
simbolo digitale logico viene assegnato un valore di un parametro elettrico. Nella codifica binaria,
ovviamente, questi simboli digitali sono limitati a due stati, lo space (0) e il mark (1). I parametri
elettrici utilizzati per codificare i segnali digitali possono essere livelli di segnale (o le ampiezze), le

transizioni tra diversi livelli (codifica differenziale), le fasi (normalmente 0◦ e 180◦ per la codifica
binaria), la durata dell'impulso, la frequenza o una combinazione di questi parametri.
A seconda delle caratteristiche del sistema di trasmissione una scelta può essere più
performante di altre. Questo dipende dall’hardware disponibile, dal tipo di canale e dai disturbi
che possono deteriorare il segnale.
La forma d’onda più semplice e intuitiva per una trasmissione binaria è la NRZ (Nonreturn-tozero)
unipolare: Nonreturn-to-zero significa semplicemente che in caso di più bit consecutivi uguali
il segnale rimane costante al livello associato a quel bit senza compiere transizioni. Nel caso di NRZ
bipolare i livelli associati ai bit logici 0 e 1 sono uguali in ampiezza ma di segno opposto (es. due
tensioni elettriche +/-V).
Nel caso di trasmissione Return-to-zero (RZ) si ha un ritorno al livello zero anche tra bit
consecutivi con valore 1. Nella trasmissione RZ la durata dell'impulso è inferiore al tempo di bit.
Infine la codifica Manchester è un formato ampiamente utilizzato nei sistemi digitali come ad
esempio le reti locali (LAN). In questo caso le informazioni binarie vengono trasportate dalla
transizione da 0 a 1 o da 1 a 0. La codifica Manchester presenta una transizione del segnale nel
mezzo di ogni intervallo di unità. In Figura 3 sono riportati esempi di trasmissione con codifica NRZ,
RZ e Manchester.

Figura 3. Esempi di trasmissione NRZ, RZ e con codifica Manchester


5 Interfacce dati
Nel caso di trasmissione dati con segnalazione ad esempio NRZ, la rappresentazione
elettrica del segnale dati ha componenti frequenziali che occupano la regione da 0 Hz fino a un
valore di frequenza massimo che dipende dalla velocità di trasmissione (ovvero l’inverso del tempo
di bit). Una segnalazione di questo tipo è incompatibile con una rete che accetta i canali di
informazione solo all’interno di una certa banda (ad esempio la banda telefonica analogica 300-
3400 Hz) e non supporta la banda 0-300Hz. Se si tentasse di trasmettere un segnale NRZ su un
canale simile, non sarebbe possibile mantenere un livello di segnale costante per lunghe sequenze
di bit uguali. E’ necessaria quindi un’interfaccia che attui una conversione del formato di
modulazione: un modem. Un esempio di modem dati è il “vecchio” modem 56k che sfrutta la
banda telefonica di fonia per consentire la trasmissione e la trasmissione e la ricezione di dati
attraverso il doppino telefonico. Il modem è un dispositivo che risolve questa incompatibilità tra
segnali in banda base e la banda fonica trasferendo il segnale dati su un tono di frequenza
modulato nell'intervallo di 300-3400 Hz. Ad esempio è possibile utilizzare il tono a 1200 Hz per la
trasmissione e il tono a 2400Hz per la ricezione (Figura 4).

Figura 4. Esempio di trasmissione dati su banda di fonia

Un esempio più sofisticato di modem sono i moderni modem ADSL (Asimmetrical Digital
Subscriber Line) e VDSL (Very-high-bit-rate digital subscriber line), che sfruttano frequenze superiori
rispetto alla banda di fonia (Figura 5), sfruttando una trasmissione multiportante (Discrete multitone
- DMT) e raggiungendo velocità molto più elevate.

Figura 5. Schema di principio della tecnica ADSL

Il modem opera dunque da interfaccia di comunicazione (Data Communication
Equipment - DCE) tra un dispositivo quale ad esempio un personal computer (Data Terminal
Equipment – DTE) da cui riceve ad esempio dati nel formato NRZ e il canale di comunicazione
analogico, dove il segnale viene trasferito su un tono a 1200Hz o a 2400Hz. All’altro lato del canale,
un altro DCE equivalente opera la conversione inversa del segnale dati per un altro DTE. Lo
schema di principio è mostrato in Figura 6.

Figura 6. Comunicazione tra due DTE attraverso interfacce di comunicazione DCE

Bibliografia
 A. B. Carlsson, Communication Systems, McGraw-Hill Book Company, 1986.
 Freeman, Roger L., Fundamentals of Telecommunications, 2nd ed. Wiley-
Interscience, 2005.